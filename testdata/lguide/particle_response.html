<html xmlns="https://www.w3.org/1999/xhtml" xml:lang="cs" lang="cs"><head>
<meta http-equiv="content-type" content="text/html; charset=UTF-8"><meta content="no-cache" http-equiv="Pragma"><meta content="no-cache, must-revalidate" http-equiv="Cache-Control"><meta content="-1" http-equiv="Expires"><link href="particle_response_soubory/all1.css" rel="stylesheet" type="text/css" media="all"><link href="particle_response_soubory/screen1.css" rel="stylesheet" type="text/css" media="screen"><link href="particle_response_soubory/print.css" rel="stylesheet" type="text/css" media="print"><link href="https://prirucka.ujc.cas.cz/files/favicon.ico" rel="shortcut icon"><link href="https://purl.org/dc/elements/1.1/" rel="schema.DC"><meta name="DC.Title" content="Internetová jazyková příručka"><meta name="DC.Subject" scheme="PHNK" content="pravopis"><meta name="DC.Subject" scheme="PHNK" content="pravopisná pravidla"><meta name="DC.Subject" scheme="PHNK" content="čeština"><meta name="DC.Subject" scheme="MDT_MRF" content="81'35"><meta name="DC.Subject" scheme="MDT_MRF" content="81'354"><meta name="DC.Subject" scheme="MDT_MRF" content="811.162.3"><meta name="DC.Subject" scheme="MDT_MRF" content="(0.034.2)004.738.12"><meta name="DC.Subject" scheme="MDT_KON" content="811.162.3 Čeština"><meta name="DC.Subject" scheme="MDT_KON" content="491.86 Czech language"><meta name="DC.Description.abstract" content="Internetová jazyková příručka nabízí ucelený přehled základních jazykových jevů češtiny"><meta name="DC.Publisher" content="Ústav pro jazyk český (Akademie věd ČR)"><meta name="DC.Date" content="2004-"><meta name="DC.Type" scheme="DCMIType" content="Text"><meta name="DC.Type" scheme="PHNK" content="www dokumenty"><meta name="DC.Format" scheme="IMT" content="text/html"><meta name="DC.Format.medium" content="computerFile"><meta name="DC.Identifier" content="https://prirucka.ujc.cas.cz"><meta name="DC.Identifier" scheme="URN" content="URN:NBN:cz-nk20081007"><meta name="DC.Language" scheme="RFC3066" content="cze"><meta name="viewport" content="width=device-width, initial-scale=1.0"><title>Internetová jazyková příručka – ať</title><script type="text/javascript" src="particle_response_soubory/prirucka.js" charset="ISO-8859-2"></script><script type="text/javascript">
var url = "https://prirucka.ujc.cas.cz/?id=" + encodeURIComponent("ať");
</script></head><body onresize="display_navi();" onload='sendinfo(url + "&amp;action=single"); (document.getElementById("slovo") || document.getElementById("dotaz")).focus();'>
<div id="container">

<div id="banner"><h1><a href="https://prirucka.ujc.cas.cz/">Internetová jazyková příručka</a></h1>
	<p><span>Ústav pro jazyk český Akademie věd ČR, v.&nbsp;v.&nbsp;i.</span></p></div>
<div onclick="prepni();" id="navi-button"> </div>
<div id="navi"><ul>
	<li><a href="https://prirucka.ujc.cas.cz/">Hlavní stránka</a></li>
	<li><a href="https://prirucka.ujc.cas.cz/?id=_about">O&nbsp;příručce</a></li>
	<li><a href="https://prirucka.ujc.cas.cz/?id=_help">Nápověda</a></li>
	<li><a href="https://prirucka.ujc.cas.cz/pda">Mobilní verze</a></li>
	<li><a href="https://prirucka.ujc.cas.cz/?id=_stat">Návštěvnost</a></li>
	<li><a href="https://prirucka.ujc.cas.cz/en">English version</a></li>
</ul>Související odkazy:<ul>
	<li><a href="http://www.ujc.cas.cz/jazykova-poradna/">Jazyková poradna</a></li>
	<li><a href="http://www.ujc.cas.cz/expertni-cinnost/CSN_uprava_dokumentu.html">ČSN&nbsp;01&nbsp;6910</a></li>
	<li><a href="http://www.ujc.cas.cz/jazykova-poradna/zajimave-dotazy/">Zajímavé dotazy</a></li>
	<li><a href="https://dotazy.ujc.cas.cz/">Databáze dotazů</a></li>
</ul></div>

<div id="content">




<div class="hledani screen">
<p>Hledání konkrétního slova nebo tvaru slova.</p>
<form method="get" action="https://prirucka.ujc.cas.cz/" onsubmit="if (! this.slovo.value) { alert('Je nutné zadat nějaký výraz k vyhledání.'); return false; }"><div class="jenkvulivalidite">
	<input name="slovo" size="30" type="text" id="slovo">
	<input type="submit" value="Hledej">
</div></form>
</div>


<div>

<div class="hlavicka"><h2 class="ks"><strong>ať</strong></h2>
</div>
<p class="polozky">dělení: ať</p><p class="polozky">příklady: <em><x>Ať 
už však byl jeho úmysl jakýkoli, působil dojmem člověka, který to projel
 na celé čáře. Poradil nám, ať zajdeme za ředitelem. Ať se jde se svým 
návrhem vycpat! Ať to byl, kdo chtěl, jasně vám dokazuji, že to měl 
udělat nějak jinak. Musí ho poslouchat všichni, ať jsou to kněží, nebo 
obchodníci<sup><a href="javascript:" onclick='bref_baleni("bref1", "151"); return false'>1</a></sup>.<br></x></em></p>

<br>Heslové slovo bylo nalezeno také v následujících slovnících:
<a href="javascript:" onclick="dict_baleni('ssc'); return false" title="Slovník spisovné češtiny">SSČ</a>, <a href="javascript:" onclick="dict_baleni('ssjc'); return false" title="Slovník spisovného jazyka českého">SSJČ</a><br><div id="dict_ssc" class="sbaleno">
	<div style="margin-top:1em;margin-bottom:.5ex"><b>SSČ</b></div>
	<div style="padding-left:1em;text-indent:-1em;margin-bottom:1em"><b class="ssc">ať </b><small class="ssc">sp. </small><br><b class="grey">1. </b><small class="ssc">podř. obsah: </small>řekni mu, ať mě zavolá <i class="ssc">aby zavolal </i><br><b class="grey">2. </b><small class="ssc">podř. účel.: </small>pospěš si, ať nezmeškáš <i class="ssc">abys nezmeškal </i><br><b class="grey">3. </b><small class="ssc">podř. přípust.:</small> nešlo to, ať se namáhal, jak chtěl <i class="ssc">i když </i><br><b class="grey">4. </b><small class="ssc">souř. ve spoj. </small>ať - ať <small class="ssc">sluč. i vyluč., ve spoj. </small>ať - či, ať - nebo: ať mladí, ať staří, všichni ho chválili <br><span class="grey">□</span> <b class="ssc">ať </b><small class="ssc">část. </small><br><b class="grey">1. </b><small class="ssc">rozk. </small><i class="ssc">nechť 1: </i>ať hned přijde! <br><b class="grey">2. </b><small class="ssc">přací </small><i class="ssc">kéž, nechť 2: </i>ať se ti něco hezkého zdá! <br><b class="grey">3.</b> <small class="ssc">hovor. modál. </small><i class="ssc">vyj. možnost: </i>ať to stojí 200 Kč, víc jistě ne <br><b class="grey">4. </b><small class="ssc">cit. </small><i class="ssc">vyj. lhostejnost, vzdor: </i>Pozor, upadneš! - Ať!
</div>
</div><div id="dict_ssjc" class="sbaleno">
	<div style="margin-top:1em;margin-bottom:.5ex"><b>SSJČ</b></div>
	<div style="padding-left:1em;text-indent:-1em;margin-bottom:1em"><b class="red head">ať </b>
<small class="green">sp. a částice </small>
<br><b class="grey">I. </b>
<small class="green">sp. </small>
<br><b class="grey">1. </b>
<small class="green">podřadicí </small>
<i class="darkred">uvozuje vedl. větu, kt. vyjadřuje rozkaz n. přání a tím nabývá významu účelovosti; aby: </i>
dej pozor, ať to neztratíš, ať to nezapomeneš; pospěš si, ať nezmeškáš; 
jdi domů, ať se matka nezlobí; jez, ať můžeme jít; vzkázal jsem mu, ať 
už jde; poručil, ať hned zapřáhnou a jedou 
<br><b class="grey">2. </b>
<i class="darkred">uvozuje věty s význ. připouštěcím; i když, i kdyby, byť: </i>
viděl jen les, ať se obrátil kamkoli; slib splním, ať mě to stojí 
cokoli; ať dělám, co dělám, nikdy to neudělám dobře; ať se namáhal, jak 
chtěl, nešlo to 
<br><b class="grey">3. </b>
<small class="green">souřadicí </small>
ať-ať, ať-či, ať-nebo 
<i class="darkred">ve spoj. slučovacích n. vylučovacích: </i>
ať chudý, ať bohatý, každý musí zemřít; ať ve dne, ať v noci, práce se 
nezastaví; ať v řece, či v potoce; pracuje v lese celý den, ať prší, 
nebo svítí slunce 
<br><b class="grey">II. </b>
<small class="green">částice </small>
<br><b class="grey">1. </b>
<small class="green">(ve větě samostatné) </small>
<i class="darkred">vyjadřuje u sloves v 1. a 3. os. oznamovacího způsobu rozkaz, vybídnutí n. přání; nechť: </i>
ať vejde; ať sem přijde; ať se to víckrát nestane; poškozený ať se přihlásí; ať už tě nevidím; ať se zas ve zdraví shledáme 
<small><i class="darkblue">kéž; </i></small>
ať žije mír!; 
<small class="green">(v zaříkání) </small>
ať se propadnu, není-li to pravda; ať jsem papež, není-li to on; 
<small class="green">v ust. kniž. spoj. </small>
ať tak dím; ať pravdu dím; ať nedím: to je práce, ať tak dím, umělecká; nebyl bych, ať pravdu dím, se nadál 
<small class="green">(Jir.); </small>
nápady, ať nedím, uličnické 
<small class="green">(Jir.) </small>
<br><b class="grey">2. </b>
<small class="green">(ve větě samostatné) </small>
<i class="darkred">zesiluje u sloves v 2. os. ozn. způs. rozkaz, vybídnutí, přání: </i>
ať se pilně učíš; ať ve škole posloucháte; ať jednou nelituješ; ať se brzy uzdravíš 
<br><b class="grey">3. </b>
<small class="green">ob. </small>
<i class="darkred">vyjadřuje možnost něčeho, připuštění něčeho; dejme tomu, že; připusťme, že; řekněme, že: </i>
není to drahé, ať to stojí 15 korun; ten kůň je ještě mladý, ať mu je pět let; není to dávno, ať to bylo před týdnem 
<br><b class="grey">4. </b>
<small class="green">expr. </small>
<i class="darkred">vyjadřuje lhostejnost n. vzdor; na tom nezáleží, to je jedno; aťsi: </i>
pozor, upadneš! Ať; pospěš si, přijdeme pozdě! Ať (přijdeme)</div>
</div>
<div>Viz i budovaný Akademický slovník současné češtiny: <a href="https://slovnikcestiny.cz/heslo/a%C5%A5/1/9285">ať I</a>, <a href="https://slovnikcestiny.cz/heslo/a%C5%A5/2/12032">ať II</a>, <a href="https://slovnikcestiny.cz/heslo/a%C5%A5/3/12059">ať III</a></div><div>Další slovní charakteristiky a příklady: <a href="https://www.korpus.cz/slovo-v-kostce/search/cs/a%C5%A5?lemma=a%C5%A5&amp;uiLang=cs-CZ" target="_blank" onclick="cnk()" title="Český národní korpus: elektronický soubor autentických textů
(mohou obsahovat odchylky od kodifikace)">ČNK</a></div><br>Odkazy k výkladové části Internetové jazykové příručky:<br>








	<sup><a href="javascript:" onclick='bref_baleni("bref1", 151); return false'>1</a></sup><a href="javascript:" onclick='bref_baleni("bref1", 151); return false'>Psaní čárky ve větě jednoduché</a><br>

	<div id="bref1" class="sbaleno castb">
	<h1>Psaní čárky ve větě jednoduché<span class="screen normalni">
		(<a href="javascript:" onclick='bref_baleni("bref1", 151); return false'>Skrýt</a>)
		</span></h1>
	<div class="obsah_stranky">
<ol>
<li><a href="#nadpis1_1">Čárka ve spojení několikanásobných větných členů&nbsp;–⁠⁠⁠ spojení souřadné (bezespoječné), slučovací poměr (<em>tatínek, maminka, dědeček a&nbsp;strýček</em>)</a></li>
<li><a href="#nadpis1_2">Souřadné spojení několikanásobných větných členů v&nbsp;různém významovém poměru (<em>mělo by stačit&nbsp;50, a&nbsp;ne/nikoliv&nbsp;60&nbsp;bodů; obrovská, a&nbsp;proto nepřehlédnutelná budova</em>)</a></li>
<li><a href="#nadpis1_3">Větné členy spojené dvojitými spojovacími výrazy (<em>ani&nbsp;–⁠⁠⁠ ani, buď&nbsp;–⁠⁠⁠ nebo, jednak&nbsp;–⁠⁠⁠ jednak</em> apod.)</a></li>
<li><a href="#nadpis1_4">Přívlastek volný a&nbsp;těsný</a>
<ol>
<li><a href="#nadpis1_5">Volný přívlastek</a></li>
<li><a href="#nadpis1_6">Těsný přívlastek</a></li>
<li><a href="#nadpis1_7">Hranice mezi volným a&nbsp;těsným přívlastkem</a></li>
<li><a href="#nadpis1_8">Přívlastkové konstrukce typu <em>zákon č.&nbsp;235/2004&nbsp;Sb., o&nbsp;dani z&nbsp;přidané hodnoty, ve znění pozdějších předpisů</em></a></li>
</ol></li>
<li><a href="#nadpis1_9">Přívlastek několikanásobný a&nbsp;postupně rozvíjející</a></li>
<li><a href="#nadpis1_10">Výrazy, které pozbyly větné platnosti</a>
<ol>
<li><a href="#nadpis1_11">Ustálená spojení (<em>ať dělá(,) co dělá; ber kde ber</em> apod.)</a></li>
<li><a href="#nadpis1_12">Výrazy pociťované jako výpustka (<em>řekni mi proč; nevím proč; nevěděl(,) jak na to</em> apod.)</a></li>
</ol></li>
<li><a href="#nadpis1_13">Typ <em>stejně jako, podobně jako</em></a></li>
<li><a href="#nadpis1_14">Typ <em>tak jako</em></a></li>
<li><a href="#nadpis1_15">Spojovací výrazy <em>jakož&nbsp;i, rovněž&nbsp;i</em></a></li>
<li><a href="#nadpis1_16">Oslovení</a>
<ol>
<li><a href="#nadpis1_17">Typ <em>Ahoj(,) Vítku; dobrý den, paní Opatrná</em></a></li>
</ol></li>
<li><a href="#nadpis1_18">Dodatkově připojený větný člen</a>
<ol>
<li><a href="#nadpis1_19">Konstrukce s&nbsp;<em>a&nbsp;to</em></a></li>
</ol></li>
<li><a href="#nadpis1_20">Doplněk, volný doplněk</a></li>
<li><a href="#nadpis1_21">Přístavek</a>
<ol>
<li><a href="#nadpis1_22">Zařazující a&nbsp;hodnotící přístavek</a></li>
<li><a href="#nadpis1_23">Shrnující přístavek (uvozený výrazy <em>zkrátka, prostě, jednoduše</em> apod.)</a></li>
<li><a href="#nadpis1_24">Konkretizující přístavek (<em>Adam Petránek, ředitel; PhDr.&nbsp;Eva Nová, CSc.; Alfa, a.&nbsp;s.</em>; názvy kapitol apod.)</a>
<ol>
<li><a href="#nadpis1_25">Výčtový přístavek (uvozený výrazy <em>například, zejména, mimo jiné, tedy, tj.</em>&nbsp;apod.)</a></li>
</ol></li>
<li><a href="#nadpis1_26">Vysvětlující přístavek (uvozený výrazy <em>tj., tzv., totiž, tedy, a&nbsp;to</em> apod.)</a></li>
</ol></li>
<li><a href="#nadpis1_27">Vsuvka</a></li>
<li><a href="#nadpis1_28">Výrazy s&nbsp;oslabenou větnou platností (<em>prosím, mimochodem, bohužel, naštěstí, naneštěstí, samozřejmě, upřímně řečeno</em> apod.)</a></li>
<li><a href="#nadpis1_29">Citoslovce a&nbsp;částice (<em>Haló, počkejte! Copak je to vůbec možné? Inu, to ani já nepamatuju.</em>)</a></li>
<li><a href="#nadpis1_30">Čárka ve spojeních s&nbsp;<em>až</em></a></li>
<li><a href="#nadpis1_31">Čárka ve spojeních s&nbsp;<em>od&nbsp;… přes&nbsp;… (až) do/k/po</em></a></li>
<li><a href="#nadpis1_32">Výrazy, které se čárkou neoddělují</a></li>
</ol>
</div><h2 id="nadpis1_1"><a id="ref_id_18_1"></a>Čárka ve spojení několikanásobných větných členů&nbsp;–⁠⁠⁠ spojení souřadné (bezespoječné), slučovací poměr (<em>tatínek, maminka, dědeček a&nbsp;strýček</em>)</h2>
<p>Jsou‑li jednotlivé výrazy tvořící několikanásobný větný člen prostě 
řazeny za sebou bez přítomnosti spojovacího výrazu, oddělujeme je 
čárkou. Poslední člen výčtu bývá zpravidla připojen souřadicí spojkou:</p>
<ul>
<li><em>Marie, Jana, Petr a&nbsp;Ctibor dostanou zaslouženou odměnu</em> (několikanásobný podmět),</li>
<li><em>Živé duše nepotkáte. Všude byly jen pralesy, skály, spousta bažin, jezera, potoky a&nbsp;zase pralesy</em> (několikanásobný podmět),</li>
<li><em>Chudák Karel kýchal, kašlal a&nbsp;smrkal</em> (několikanásobný přísudek).</li>
</ul>
<p>Na&nbsp;případ tohoto typu jsou v&nbsp;české mluvnické tradici 
rozdílné názory (někdy se uvedený typ považuje za samostatné věty), 
z&nbsp;interpunkčního hlediska však není spojení dvou sloves 
problematické&nbsp;–⁠⁠⁠ slovesa budou vždy oddělena čárkou,</p>
<ul>
<li><em>Dopis rozešlete krajským a&nbsp;městským úřadům, všem ministerstvům, správě sociálního zabezpečení a&nbsp;hejtmanům krajů</em> (několikanásobný předmět),</li>
<li><em>Potkal jsem Karla, Marii, Jiřího a&nbsp;Jana</em> (několikanásobný předmět),</li>
<li><em>Tu&nbsp;promluvil jemný, lahodný hlas</em> (několikanásobný přívlastek),</li>
<li><em>Za&nbsp;války působil v&nbsp;městečku jako učitel, správce úřadu, úředník a&nbsp;pošťák</em> (několikanásobný doplněk),</li>
<li><em>Michal je milý člověk, dobrý kamarád a&nbsp;veselý společník</em> (několikanásobné přísudkové jméno),</li>
<li><em>Mluvil klidně, vyrovnaně, s&nbsp;rozvahou</em> (několikanásobné příslovečné určení způsobu).</li>
</ul>
<h2 id="nadpis1_2"><a id="ref_id_18_2"></a>Souřadné spojení několikanásobných větných členů v&nbsp;různém významovém poměru (<em>mělo by stačit&nbsp;50, a&nbsp;ne/nikoliv&nbsp;60&nbsp;bodů; obrovská, a&nbsp;proto nepřehlédnutelná budova</em>)</h2>
<p>Mezi souřadně spojenými větnými členy může být různý významový poměr. Nejběžnější je prostě slučovací spojení spojkami <em>a, i, ani, nebo, či</em> apod. (viz samostatné výklady v&nbsp;kap.&nbsp;<a href="https://prirucka.ujc.cas.cz/?ref=151&amp;id=153">Psaní čárky před spojkami <em>a</em>, <em>i</em>, <em>ani</em></a>, <a href="https://prirucka.ujc.cas.cz/?ref=151&amp;id=150">Psaní čárky v&nbsp;souvětí</a>, <a href="https://prirucka.ujc.cas.cz/?ref=151&amp;id=151">Psaní čárky ve větě jednoduché</a>). Slučovací poměr však lze vyjádřit i&nbsp;jinými spojovacími výrazy, např.&nbsp;<em>Maminka, jakož i&nbsp;Rampepurda na něho dupají.</em></p>
<p>Jde‑li o&nbsp;spojení větných členů v&nbsp;jiném než slučovacím 
poměru, pak platí, že před daným spojovacím výrazem píšeme čárku:</p>
<ol type="a">
<li>poměr odporovací: <em>loajální mohou být jen lidé, a&nbsp;nikoliv 
strany; tuhle záležitost si vyřídíme v&nbsp;soukromí, a&nbsp;ne na 
chodbě; dcera bydlí v&nbsp;apartmánovém domě, a&nbsp;ne v&nbsp;obyčejném
 činžáku; malý, ale hezký domek; krásná, ale náročná žena; takové 
střetnutí bylo možné, ač snad ještě vzdálené; kratičký, leč osudový 
okamžik; byla to rozlehlá místnost, nikoli však vkusně zařízená; byl 
zdravý, avšak slabý</em>;</li>
<li>poměr důsledkový: <em>obrovská, a&nbsp;proto nepřehlédnutelná 
budova; lhal sám sobě, a&nbsp;tudíž i&nbsp;jiným; nalezl šifrovací 
mřížku pro přepis písmen, a&nbsp;tedy i&nbsp;slov</em>;</li>
<li>poměr stupňovací: <em>nemáme dost kanceláří, ba dokonce ani dost 
stolů; druhé řešení bylo jednodušší, a&nbsp;dokonce i&nbsp;vkusné; 
položil mu vlídně, až blahosklonně ruku na rameno; strýček je advokát 
s&nbsp;velkou agendou, a&nbsp;dokonce boháč</em>;</li>
<li>poměr vylučovací: <em>být, či nebýt?; je tato cesta správná, nebo 
ne?; stavět hned, či vyčkat na závěry dopravní studie?; zatím není 
jasné, zda šlo o&nbsp;sebevraždu, nebo o&nbsp;nešťastnou náhodu; 
centrální laboratoř nákazu vyloučí, nebo potvrdí</em>.</li>
</ol>
<h2 id="nadpis1_3"><a id="ref_id_18_3"></a>Větné členy spojené dvojitými spojovacími výrazy (<em>ani&nbsp;–⁠⁠⁠ ani, buď&nbsp;–⁠⁠⁠ nebo, jednak&nbsp;–⁠⁠⁠ jednak</em> apod.)</h2>
<p>Spojovací výraz může být zdvojen nebo být souvztažný, tzn.&nbsp;první
 spojovací výraz svým významem odkazuje k&nbsp;dalšímu spojovacímu 
výrazu z&nbsp;příslušné dvojice. V&nbsp;takovém případě stojí první 
z&nbsp;obou spojovacích výrazů už před prvním spojovaným výrazem 
a&nbsp;čárka se píše až před druhým spojovacím výrazem v&nbsp;pořadí. 
Dvojitými spojovacími výrazy jsou <em>ani&nbsp;–⁠⁠⁠ ani, ani 
tak&nbsp;–⁠⁠⁠ jako spíš, ať&nbsp;–⁠⁠⁠ ať, ať&nbsp;–⁠⁠⁠ či, ať&nbsp;–⁠⁠⁠ 
nebo, buď&nbsp;–⁠⁠⁠ (a)nebo, dílem&nbsp;–⁠⁠⁠ dílem, jak&nbsp;–⁠⁠⁠ tak, 
jednak&nbsp;–⁠⁠⁠ jednak, nejen&nbsp;–⁠⁠⁠ ale i&nbsp;/ nýbrž i, na jedné 
straně&nbsp;–⁠⁠⁠ na druhé straně</em> apod.: <em>Ani mně, ani Petrovi se
 ještě nechtělo spát. Hodnotit dílo této osobnosti jen na základě 
cestopisů by nebylo ani tak odvážné, jako spíš neuvážené. V&nbsp;EU je 
důležité umět jak francouzsky, tak anglicky. Nejen léto, ale 
i&nbsp;podzim budou zanedlouho pouhou vzpomínkou. Služební cestu 
ministerstvo nejen povolilo, nýbrž i&nbsp;zaplatilo. Jednak strach, 
jednak špatné svědomí byly příčinou jejích obav. Vše potřebné obstarám 
buď já sám, nebo můj syn. Ať&nbsp;mladí, ať staří, všichni ho chválili. 
Ať&nbsp;už cestuješ vnitrozemím, či/nebo po moři, náš výrobek ti vždy 
přijde vhod.</em></p>
<p>Při spojení dvojitými spojovacími výrazy se někdy ke druhé složce 
v&nbsp;pořadí souřadně připojují další složky. V&nbsp;takovém případě 
píšeme čárky před druhým a&nbsp;každým následujícím souřadicím 
spojovacím výrazem: <em>Přinese s&nbsp;sebou buď učebnici, nebo cvičebnici, nebo pracovní sešit.</em></p>
<h2 id="nadpis1_4"><a id="ref_id_18_4"></a>Přívlastek volný a&nbsp;těsný</h2>
<p>Přívlastek je větný člen rozvíjející podstatné jméno. 
Z&nbsp;pravopisného hlediska pisatele zajímá, zda je rozvitý shodný 
přívlastek stojící za řídícím podstatným jménem připojen volně, nebo 
těsně.</p>
<h3 id="nadpis1_5"><a id="ref_id_18_4_1"></a>Volný přívlastek</h3>
<p>Volný (významově nerestriktivní) přívlastek nezužuje významový rozsah
 podstatného jména, k&nbsp;němuž se vztahuje. V&nbsp;psaném textu se 
odděluje čárkou. Je‑li vložen, odděluje se čárkami z&nbsp;obou stran: <em>Výraznou dominantou obce je barokní kostel, přebudovaný do nynější podoby v&nbsp;letech <span class="nezalamovat">1862–⁠⁠⁠1864</span>.
 Lidové noviny jsou nejstarší český deník, založený roku 1893. Svaz je 
dobrovolnou, nepolitickou a&nbsp;nevládní organizací, založenou jako 
zájmové sdružení. Karlův most, založený Karlem&nbsp;IV. roku 1357, je 
turisticky atraktivní. Prašná brána, upravená architektem Mockerem, 
stojí poblíž Obecního domu. K&nbsp;výstavě, otevřené denně od 10 do 
19&nbsp;hodin, byl vydán zajímavý katalog. Tento film, natočený těsně po
 návratu z&nbsp;Nepálu, patří k&nbsp;jeho nejlepším.</em></p>
<h3 id="nadpis1_6"><a id="ref_id_18_4_2"></a>Těsný přívlastek</h3>
<p>Těsný (významově restriktivní) přívlastek vyjadřuje skutečnost 
podstatnou, v&nbsp;dané situaci a&nbsp;kontextu nezbytnou pro 
jednoznačné porozumění větě. Zužuje rozsah řídícího podstatného 
jména&nbsp;–⁠⁠⁠ při vypuštění přívlastku by se porušil základní smysl 
celého sdělení. Neznamená to, že by vynecháním vždy vznikla nesmyslná 
věta, ale mohla by mít jiný význam. Těsný přívlastek se čárkami 
neodděluje: <em>Galerie získala první van Eyckův obraz namalovaný technikou olejomalby</em> (=&nbsp;jde o&nbsp;první van Eyckovu olejomalbu, nikoli o&nbsp;jeho první obraz vůbec). <em>Studenti uvedení v&nbsp;tomto seznamu mohou odejít</em> (=&nbsp;odejít mohou jen ti zapsaní, nikoli všichni). <em>Úpravy Prašné brány navržené architektem Mockerem se realizovaly v&nbsp;letech <span class="nezalamovat">1875–⁠⁠⁠1886</span></em> (=&nbsp;Prašná brána byla přestavována i&nbsp;v&nbsp;jiných letech nebo podle jiných návrhů). <em>Výrobky určené na export bývají kvalitnější</em> <em>než zboží pro domácí trh</em> (=&nbsp;kvalitnější jsou pouze výrobky pro export). <em>Doba určená k&nbsp;vysvětlení látky se neplánovaně protáhla</em> (=&nbsp;neprodloužila se celá doba, ale jen ta část, v&nbsp;níž se vysvětlovala látka).</p>
<p>S&nbsp;těsným přívlastkem se často setkáváme v&nbsp;úředním stylu; 
jednoznačně vymezuje/určuje/identifikuje příslušné podstatné jméno: <em>K&nbsp;jejich
 žádosti adresované předsedovi Poslanecké sněmovny se připojili 
i&nbsp;další starostové obcí. Dopis zaslaný na adresu obžalovaného pošta
 vrátila zpět. Ve&nbsp;výčtu uvedeném v&nbsp;prvním odstavci je řečeno… 
Ke&nbsp;zprávě týkající se životního prostředí mám tyto poznámky… 
Zakázka provedená Vaší firmou nás přesvědčila… Zápis ze schůze rady 
konané dne 12.&nbsp;12. 2013… Sněm konaný 8.&nbsp;dubna v&nbsp;Plzni 
zvolil do vedení organizace… Dárci prohlašují, že jsou vlastníky pozemku
 p.&nbsp;č.&nbsp;2811 zapsaného na listu vlastnictví č.&nbsp;632. Cebia 
je největší organizací v&nbsp;ČR zabývající se problematikou 
identifikace automobilů, prověřováním původu a&nbsp;původnosti 
identifikátorů vozidel.</em></p>
<h3 id="nadpis1_7"><a id="ref_id_18_4_3"></a>Hranice mezi volným a&nbsp;těsným přívlastkem</h3>
<p>Odlišení přívlastku volného od těsného je někdy věcně důležité, takže
 na interpunkci záleží, zda čtenář správně pochopí obsah výpovědi, 
například: <em>Potraviny, koupené v&nbsp;obchodním domě, jsem uložil do ledničky</em> (=&nbsp;všechny potraviny jsem nakoupil v&nbsp;obchodním domě a&nbsp;uložil do ledničky) × <em>Potraviny koupené v&nbsp;obchodním domě jsem uložil do ledničky</em> (=&nbsp;ty potraviny, které jsem koupil v&nbsp;obchodním domě, jsem uložil do ledničky). — <em>Hvězdy(,) zářící jako diamanty(,) nás ohromovaly.</em> — <em>Fotografoval kamzíky(,) balancující nad propastí.</em> — <em>Výstava(,) konaná v&nbsp;rámci dnů maďarské kultury(,) potrvá do začátku prosince.</em> — <em>Nevšední příhody E.&nbsp;Hrubeše z&nbsp;jízdy na kole doplní gejzír kuriozit(,) zachycených kameramany z&nbsp;celého světa.</em> — <em>Pavlovy poznámky(,) čišící samolibostí(,) nám vadily.</em></p>
<h3 id="nadpis1_8"><a id="ref_id_18_4_4"></a>Přívlastkové konstrukce typu <em>zákon č.&nbsp;235/2004&nbsp;Sb., o&nbsp;dani z&nbsp;přidané hodnoty, ve znění pozdějších předpisů</em></h3>
<p>Jako samostatný typ vyčleňujeme přívlastkové konstrukce, 
v&nbsp;jejichž základu stojí podstatné jméno a&nbsp;které lze podle 
významu rovněž začlenit do věty jako volné či těsné přívlastky. 
Do&nbsp;této skupiny patří konstrukce udávající obsah zákona (typ&nbsp;<em>o&nbsp;dani z&nbsp;přidané hodnoty, o&nbsp;veřejném zdravotním pojištění</em> apod.) a&nbsp;spojení <em>ve znění pozdějších předpisů</em> užívané rovněž ve specifikaci zákonů.</p>
<p>Každý zákon je jednoznačně určen („pojmenován“) číselným označením, proto jsou spojení typu <em>o&nbsp;dani z&nbsp;přidané hodnoty</em> z&nbsp;významového hlediska volné přívlastky a&nbsp;oddělujeme je čárkami z&nbsp;obou stran: <em>Aktuální znění zákona č.&nbsp;586/1992&nbsp;Sb., o&nbsp;daních z&nbsp;příjmů, najdete na webu http://portal.gov.cz</em>.</p>
<p>Ačkoliv se v&nbsp;praxi spojení <em>ve znění pozdějších předpisů</em>
 velmi často odděluje čárkami, z&nbsp;mluvnického a&nbsp;významového 
hlediska má charakter těsného přívlastku, bez něj by mělo označení 
zákona jiný význam, srov.&nbsp;<em>zákon č.&nbsp;235/2004</em> (znění z&nbsp;roku 2004) a&nbsp;<em>zákon č.&nbsp;235/2004 ve znění pozdějších předpisů</em> (znění zahrnující všechny dosavadní novelizace a&nbsp;úpravy). Proto doporučujeme spojení <em>ve znění pozdějších předpisů</em> čárkami neoddělovat: <em>Tuto
 povinnost ukládá uživateli zákon č.&nbsp;114/1992&nbsp;Sb. ve znění 
pozdějších předpisů v&nbsp;části…; podle zákona 
č.&nbsp;337/1992&nbsp;Sb. ve znění pozdějších předpisů je občan 
povinen…; zákon, kterým se mění zákon č.&nbsp;182/2006 ve znění 
pozdějších předpisů a&nbsp;ostatní související zákony; zákoník práce ve 
znění pozdějších předpisů tento vztah neupravuje</em>.</p>
<p>V&nbsp;praxi se obě konstrukce nejčastěji vyskytují bezprostředně po sobě, tj.&nbsp;spojení <em>o&nbsp;…</em> oddělené čárkami z&nbsp;obou stran a&nbsp;spojení <em>ve znění pozdějších předpisů</em>, za nímž čárka nenásleduje: <em>Zákon č.&nbsp;435/2004&nbsp;Sb., o&nbsp;zaměstnanosti, ve znění pozdějších předpisů konkretizuje právo na zaměstnání</em>.</p>
<h2 id="nadpis1_9"><a id="ref_id_18_5"></a>Přívlastek několikanásobný a&nbsp;postupně rozvíjející</h2>
<p>Ve&nbsp;spojení <em>včerejší dostihový závod</em> je podstatné jméno rozvito přívlastkem <em>dostihový</em> a&nbsp;vzniklé spojení je dále rozvito přívlastkem <em>včerejší</em>. Takto vzniká přívlastek postupně rozvíjející. Jediné substantivum může být rozvito větším počtem jmen v&nbsp;přívlastku: <em>čistý
 horský vzduch, původní americký kovbojský oblek, krásný dřevěný altán, 
počáteční vývojová fáze, druhý mezinárodní filmový festival, třinácté 
zimní olympijské hry</em>.</p>
<p>Jmény v&nbsp;přívlastku můžeme také vyjádřit, že uvedené vlastnosti 
podstatného jména jsou ve vztahu souřadnosti. Potom se jedná 
o&nbsp;přívlastek několikanásobný a&nbsp;jeho jednotlivé složky je třeba
 oddělit čárkou: <em>počáteční vývojová fáze</em> (jedna z&nbsp;vývojových fází) × <em>počáteční, vývojová fáze</em> (=&nbsp;počáteční, a&nbsp;to vývojová fáze) — <em>druhý mezinárodní filmový festival</em> (=&nbsp;proběhly dva festivaly, oba byly mezinárodní) × <em>druhý, mezinárodní filmový festival</em> (=&nbsp;druhý, tentokrát mezinárodní festival; první&nbsp;festival nebyl mezinárodní).</p>
<p>Druhý člen několikanásobného přívlastku neoddělujeme z&nbsp;druhé strany čárkou: <em>Stará, dřevěná okna po čase ztrouchnivěla. Nová, plastová okna nám vydrží léta.</em> Nikoli *<em>stará, dřevěná, okna;</em> *<em>nová, plastová, okna</em>.</p>
<h2 id="nadpis1_10"><a id="ref_id_18_6"></a>Výrazy, které pozbyly větné platnosti</h2>
<h3 id="nadpis1_11"><a id="ref_id_18_6_1"></a>Ustálená spojení (<em>ať dělá(,) co dělá; ber kde ber</em> apod.)</h3>
<p>Mezi ustálená spojení řadíme zejména typy s&nbsp;vedlejší větou, 
která automatizací pozbyla větné platnosti. Píšeme je zpravidla bez 
čárky, řešení s&nbsp;čárkou bychom však nepovažovali za chybné, 
např.&nbsp;<em>ať dělá(,) co dělá; ať je(,) jak je; ať se dělo(,) co se dělo</em>.</p>
<p>Bez čárky píšeme ustálená spojení <em>dělej co dělej, ber kde ber, buď jak buď, chtěj nechtěj</em>.</p>
<h3 id="nadpis1_12"><a id="ref_id_18_6_2"></a>Výrazy pociťované jako výpustka (<em>řekni mi proč; nevím proč; nevěděl(,) jak na to</em> apod.)</h3>
<p>Čárkou se také neoddělují výrazy, které jsou svým původem elipsy 
(výpustky). Důvodem pro nepsaní čárky u&nbsp;níže uvedených příkladů tak
 není ustálenost, ale jejich eliptická povaha. Tyto výrazy chápeme spíše
 jako holý větný člen, např.&nbsp;<em>Řekni mi proč. Ale to já nevím proč. Jak to, že nevíš kdy? Prodala dům a&nbsp;nechce říct komu.</em></p>
<p>Míra „pozbývání větné platnosti“ se však liší případ od případu 
a&nbsp;rovněž míra ustálenosti je často pociťována subjektivně, proto 
psaní či nepsaní čárky nemůže být formulováno jako striktní pravidlo. 
Pokud pisatel ještě pociťuje větnou platnost vedlejší věty 
s&nbsp;výpustkou slovesa, čárku je možno napsat. Napíšeme‑li např.&nbsp;<em>Volič chce vědět, co a&nbsp;jak</em>, pravopisnou chybu neuděláme. Další příklady: <em>Nevěděl(,) jak na to. Ptám se(,) co vy na to. Hovořila s&nbsp;ním? Řekni(,) kdy a&nbsp;o&nbsp;čem.</em></p>
<p>Věty s&nbsp;výpustkou jsou přechodovým jevem mezi větou jednoduchou 
a&nbsp;souvětím, proto jim věnujeme samostatné výklady zde 
i&nbsp;v&nbsp;kap.&nbsp;<a href="https://prirucka.ujc.cas.cz/?ref=151&amp;id=150">Psaní čárky v&nbsp;souvětí</a>.</p>
<h2 id="nadpis1_13"><a id="ref_id_18_7"></a>Typ <em>stejně jako, podobně jako</em></h2>
<p>Výrazy <em>stejně jako</em> a&nbsp;<em>podobně jako</em> se užívají ve dvou rozdílných funkcích.</p>
<ol type="1">
<li>
<p>Vyjadřují srovnání (‚stejným, podobným způsobem jako…‘). Čárka se v&nbsp;tomto případě nepíše: <em>Candáty
 lovíme podobně jako lososy. Stát by měl v&nbsp;budoucnu účtovat podobně
 jako soukromé firmy. Svou budoucnost si představuji stejně jako většina
 lidí mé generace. Ostatní žáci postupovali stejně jako Pavel.</em></p>
</li>
<li>
<p>Jsou výrazovým prostředkem slučovacího spojení a&nbsp;čárku před nimi píšeme. Od&nbsp;vět, v&nbsp;nichž mají výrazy <em>stejně/podobně jako</em> funkci srovnání (viz bod&nbsp;1), se tento typ zpravidla liší též zvukově, tzn.&nbsp;čárce odpovídá pauza v&nbsp;řeči: <em>Vynikal nadáním, stejně/podobně jako pílí. Petr zapůsobil na provozního vedoucího, stejně/podobně jako na vedoucího směny</em> (=&nbsp;Petr udělal dobrý dojem na provozního vedoucího i&nbsp;na vedoucího směny).</p>
<p>Výrazy spojované pomocí <em>stejně/podobně jako</em> ve slučovacím poměru nemusí vždy stát bezprostředně za sebou, mohou mezi nimi stát i&nbsp;jiné větné členy: <em>V&nbsp;jezeře byly kdysi prohlubně, stejně/podobně jako na mořském dně</em> (=&nbsp;prohlubně byly v&nbsp;jezeře i&nbsp;na mořském dně).</p>
<p>Je‑li konstrukce se <em>stejně/podobně jako</em> vyjadřující 
slučovací spojení do věty vložena, čárka by se za ní psát neměla, stejně
 jako se nepíše v&nbsp;jiných slučovacích spojeních: <em>Vítek a&nbsp;Martin, stejně jako jejich sestra vynikali v&nbsp;technických předmětech</em>
 (=&nbsp;Vítek, Martin a&nbsp;jejich sestra vynikali v&nbsp;technických 
předmětech). V&nbsp;praxi je však velmi hojné též chápání takových 
konstrukcí jako volně vložených, často se tedy setkáváme s&nbsp;psaním: <em>Vítek a&nbsp;Martin, stejně jako jejich sestra, vynikali v&nbsp;technických předmětech.</em> Ani takové řešení nepovažujeme za chybné.</p>
<p>Další příklady: <em>Psi a&nbsp;kočky, podobně jako křečci 
a&nbsp;papoušci(,) bývají oblíbenými domácími mazlíčky. Kosmetika 
a&nbsp;parfémy, stejně jako knihy, hudební a&nbsp;filmové nosiče(,) jsou
 stálicemi vánočních překvapení. Duchovní, podobně jako doktoři(,) se 
v&nbsp;průzkumu umístili na předních pozicích. Josef, stejně jako 
Imro(,) měl v&nbsp;žilách trochu maďarské krve.</em></p>
</li>
<li>
<p>V&nbsp;některých případech je možné obojí chápání a&nbsp;právě jen (ne)přítomnost čárky signalizuje zamýšlený význam věty:</p>
<p>Srovnání: <em>Náš registrační formulář byl vyplněn stejně jako formulář paní Šimáčkové</em>
 (=&nbsp;byl vyplněn stejným způsobem, tj.&nbsp;v&nbsp;určitých 
kolonkách ano a&nbsp;v&nbsp;určitých ne, byl vytištěn z&nbsp;počítače, 
byl napsán modrým inkoustem nebo propisovací tužkou atd.).</p>
<p>Slučovací spojení: <em>Náš registrační formulář byl vyplněn, stejně jako formulář paní Šimáčkové</em> (=&nbsp;náš formulář byl vyplněn a&nbsp;formulář paní Šimáčkové byl rovněž vyplněn).</p>
</li>
<li>
<p>Stojí‑li konstrukce <em>stejně/podobně jako</em> na začátku věty, 
jsou nejčastěji vyjádřením slučovacího poměru a&nbsp;druhý člen 
slučovacího spojení je v&nbsp;převážné většině případů uvozen výrazy <em>i, ani</em> (při záporu), <em>také</em>, popř. <em>tak&nbsp;i</em>. Je‑li druhý člen spojení uvozen pomocí <em>i</em>&nbsp;a&nbsp;<em>ani</em>,
 jsou tyto výrazy patrně příčinou toho, že se zpravidla dává přednost 
psaní bez čárky. Psaní bez čárky v&nbsp;pozici na začátku věty 
a&nbsp;v&nbsp;kombinaci se souřadicími spojovacími výrazy považujeme za 
základní: <em>Stejně jako v&nbsp;jiných provozovnách i&nbsp;tady se zaměřujeme na správné míry čepovaných nápojů</em> (=&nbsp;kontrolujeme je v&nbsp;jiných provozovnách i&nbsp;tady). <em>Stejně jako před týdnem ani v&nbsp;noci na včerejšek požár nevznikl sám od sebe</em> (=&nbsp;požár nevznikl sám od sebe ani včera v&nbsp;noci, ani před týdnem). <em>Podobně jako další její knihy má i&nbsp;tato otevřený konec</em> (=&nbsp;tato kniha i&nbsp;jiné její knihy mají otevřený konec). <em>Podobně jako v&nbsp;jiných městech nejsou ani v&nbsp;Hořovicích spokojeni s&nbsp;návštěvností koncertů vážné hudby</em> (=&nbsp;v&nbsp;Hořovicích ani v&nbsp;různých jiných městech nejsou spokojeni s&nbsp;návštěvností).</p>
<p>Je‑li druhý člen spojení uvozen výrazy <em>také, tak&nbsp;i</em>, připouštíme vedle základního a&nbsp;většinového psaní bez čárky též psaní s&nbsp;čárkou: <em>Stejně
 jako člověk(,) také virus bojuje o&nbsp;svou identitu. Stejně jako 
Dlouhá ulice(,) tak i&nbsp;křižovatka ulic Vězeňská, Široká 
a&nbsp;V&nbsp;Kolkovně dozná změn. Podobně jako zelenina(,) také ovoce 
se prodává i&nbsp;zmražené. Podobně jako hollywoodské hvězdy(,) tak 
i&nbsp;podnikatelé dostávají svá ocenění.</em></p>
</li>
</ol>
<p class="poznamka">Pozn.: Ojediněle se vyskytují i&nbsp;spojení s&nbsp;druhým členem uvozeným kombinací výrazů <em>také i</em>: <em>Stejně jako tobě(,) také i&nbsp;mně poručili počkat za dveřmi</em>. Tuto kombinaci nepovažujeme za vhodnou, protože se v&nbsp;ní zdvojuje navazovací a&nbsp;připojovací funkce.</p>
<p>Není‑li druhý člen spojení uvozen žádným výrazem, zpravidla stojí za 
přísudkem a&nbsp;čárka se mezi oběma členy v&nbsp;příslušné větě nepíše:
 <em>Stejně jako v&nbsp;předchozích měsících rostly v&nbsp;listopadu 
tržby tříprocentním tempem. Stejně jako v&nbsp;pátečním zápase 
v&nbsp;Mostě podlehl český tým v&nbsp;sobotním zápase družstvu Francie 
o&nbsp;tři góly. Podobně jako loni Teplice bude letos další severočeský 
tým napjatě čekat na výsledek z&nbsp;Plzně. Podobně jako němečtí touží 
i&nbsp;japonští představitelé po vojenské a&nbsp;politické změně.</em></p>
<h2 id="nadpis1_14"><a id="ref_id_18_8"></a>Typ <em>tak jako</em></h2>
<p>Také v&nbsp;typu <em>tak jako</em> může psaní či nepsaní čárky měnit význam věty. V&nbsp;následujících případech mají konstrukce s&nbsp;<em>tak jako</em> funkci příslovečného určení způsobu, jde tedy o&nbsp;větné členy jednoduché věty a&nbsp;čárku před nimi nepíšeme: <em>Všechno
 bylo přesně tak jako jindy. Zvedl se tak jako jindy, a&nbsp;přesto ne 
docela. Každý řetěz je silný jen tak jako jeho nejslabší článek.</em></p>
<p>Dodatečně připojené konstrukce s&nbsp;<em>tak jako</em> oddělujeme čárkou: <em>Hmyz ji naplňoval odporem, tak jako cokoliv jiného plazícího se v&nbsp;trávě</em> (=&nbsp;hmyz ji naplňoval odporem a&nbsp;cokoli jiného, co se plazí v&nbsp;trávě, ji také naplňovalo odporem). <em>Brzy ho uniformovaní policisté ztratili z&nbsp;dohledu, tak jako tajní před nimi</em> (=&nbsp;uniformovaní policisté ho brzy ztratili z&nbsp;dohledu, tajní ho předtím také&nbsp;ztratili z&nbsp;dohledu).</p>
<p>Psaním či nepsaním čárky lze větě dát různé významové odstíny: <em>Možná přístroj nebudeš moci používat tak jako dřív</em> (=&nbsp;takovým způsobem, jaký byl pro tebe v&nbsp;minulosti běžný) × <em>Možná přístroj nebudeš moci používat, tak jako dřív</em> (=&nbsp;ani v&nbsp;dřívějších dobách jsi přístroj nemohl používat). — <em>Vypověděl jim to přesně tak jako předtím Lennymu</em> (=&nbsp;přesně tak, jak to předtím vylíčil Lennymu) × <em>Vypověděl jim to přesně, tak jako předtím Lennymu</em>
 (=&nbsp;vypověděl to přesně, tj.&nbsp;věrně, pravdivě, a&nbsp;Lennymu 
to předtím vypověděl zrovna tak přesně&nbsp;–⁠⁠⁠ věrně, pravdivě).</p>
<h2 id="nadpis1_15"><a id="ref_id_18_9"></a>Spojovací výrazy <em>jakož&nbsp;i, rovněž&nbsp;i</em></h2>
<p>Větné členy uvozené spojovacími výrazy příslovečného charakteru <em>jakož&nbsp;i, rovněž&nbsp;i</em>&nbsp;atp. mají z&nbsp;významového hlediska ve větě podobnou funkci jako spojky slučovací (<em>a, i</em>). Jde o&nbsp;několikanásobný větný člen (viz níže uvedené příklady), před nímž se čárka píše, ale za ním nikoli: <em>Studenti,
 jakož i&nbsp;senioři a&nbsp;vojáci mají slevu. Zámecký pán, rovněž 
i&nbsp;jeho manželka a&nbsp;děti museli během hodiny opustit hlavní 
město.</em></p>
<h2 id="nadpis1_16"><a id="ref_id_18_10"></a>Oslovení</h2>
<p>Oslovení se odděluje od ostatního textu čárkami: <em>Už&nbsp;jsme si 
to, Jano, vysvětlovali tisíckrát. Jestlipak, hoši, umíte násobilku? 
Přátelé, prosím o&nbsp;chvilku pozornosti. Pokračujte, pane kolego.</em></p>
<p>Odděluje se též nespisovné oslovení jiným než 5.&nbsp;p. v&nbsp;textech zachycujících běžně mluvený jazyk: <em>Teta, co to nesete? Vomáčka, postav se rovně!</em></p>
<h3 id="nadpis1_17"><a id="ref_id_18_10_1"></a>Typ <em>Ahoj(,) Vítku; dobrý den, paní Opatrná</em></h3>
<p>Je‑li jednoslovný pozdrav bezprostředně spojen s&nbsp;oslovením, 
tvoří spolu velmi těsný významový i&nbsp;rytmický celek. Proto není 
bezpodmínečně nutné pozdrav a&nbsp;oslovení oddělit čárkou: <em>Ahoj(,) Vítku, už jsi o&nbsp;sobě dlouho nedal vědět.</em></p>
<p>U&nbsp;víceslovných pozdravů je rytmický celek méně těsný, proto 
pozdrav a&nbsp;oslovení čárkou oddělujeme, je však třeba zvážit vhodnost
 takových pozdravů. V&nbsp;současné době proniká i&nbsp;do oficiální 
e‑mailové komunikace nepříliš vhodné oslovení typu <em>dobrý den, paní Opatrná</em>, které vytlačuje zažité, zdvořilejší a&nbsp;vhodnější <em>vážená paní Opatrná</em>. Oslovení typu <em>dobrý den, paní Opatrná</em> má však své opodstatnění např.&nbsp;v&nbsp;mluvených dialozích v&nbsp;beletrii: <em>„Dobrý den, paní Opatrná,“ hlaholil pan Nováček, zatímco odemykal dveře svého bytu. „Dobrý den, Jano, pojďte dál.“</em> (viz&nbsp;též&nbsp;<a href="https://prirucka.ujc.cas.cz/?ref=151&amp;id=850">Oslovení a&nbsp;závěrečný pozdrav</a>).</p>
<h2 id="nadpis1_18"><a id="ref_id_18_11"></a>Dodatkově připojený větný člen</h2>
<p>Dodatkově připojenými větnými členy se zpravidla rozumějí rozvíjející
 větné členy (tedy nikoli podmět a&nbsp;přísudek) připojené na konec 
věty, která je už sama o&nbsp;sobě mluvnicky úplná, tj.&nbsp;mohla by 
končit tečkou: <em>Pracoval tu odjakživa, jako stavbyvedoucí.</em> (Srov.&nbsp;<em>Pracoval tu odjakživa. Jako stavbyvedoucí.</em>)
 Dodatkové připojení je motivováno různě&nbsp;–⁠⁠⁠ postradatelností 
dodatkově připojeného větného členu; tím, že zápis odpovídá mluvenému 
projevu, v&nbsp;němž mluvčí danou informaci vyslovil (dodal) až po 
částečném klesnutí hlasem, apod. Čárka je v&nbsp;těchto případech věcí 
volby pisatele a&nbsp;její užití může textu dát různé významové, 
rytmické (je‑li hlasitě čtený) a&nbsp;stylové odstíny, například: <em>Utekla od něho už jednou, kvůli jeho milenkám.</em> × <em>Utekla od něho už jednou kvůli jeho milenkám. — Petr už přijel, autobusem.</em> × <em>Petr už přijel autobusem. — Koupil kytici květin, pro maminku.</em> × <em>Koupil kytici květin pro maminku.</em></p>
<h3 id="nadpis1_19"><a id="ref_id_18_11_1"></a>Konstrukce s&nbsp;<em>a&nbsp;to</em></h3>
<p>Pomocí kombinace výrazů <em>a&nbsp;to</em> lze k&nbsp;větě připojit různé větné členy přinášející další informace. V&nbsp;takovém případě píšeme před <em>a&nbsp;to</em> čárku: <em>Zboží můžete reklamovat, a&nbsp;to do tří dnů. Odpovězte co nejrychleji, a&nbsp;to písemně</em>.</p>
<p>Jestliže je konstrukce s&nbsp;<em>a&nbsp;to</em> do věty vložena, oddělujeme ji čárkami z&nbsp;obou stran: <em>Dostavil se do mé kanceláře, a&nbsp;to na minutu přesně, a&nbsp;energicky se posadil.</em></p>
<p>Výše uvedené případy je třeba odlišit od souvětí, v&nbsp;nichž jsou věty spojeny spojkou <em>a</em>&nbsp;v&nbsp;poměru slučovacím a&nbsp;<em>to</em> je zájmenem odkazujícím na obsah předchozí věty nebo na některý z&nbsp;jejích členů: <em>Příliš dlouho váhal a&nbsp;to se mu nevyplatilo</em> (<em>=</em> a&nbsp;to váhání se mu nevyplatilo). <em>Bylo jednou jedno černé kuře a&nbsp;to si jednoho dne vyšlo do světa</em> (=&nbsp;a&nbsp;to kuře si vyšlo).</p>
<p>O&nbsp;vysvětlujícím přístavku uvozeném výrazy <em>a&nbsp;to</em> viz&nbsp;<a href="#ref_id_18_13_4">bod&nbsp;13.4</a>.</p>
<h2 id="nadpis1_20"><a id="ref_id_18_12"></a>Doplněk, volný doplněk</h2>
<p>Psaní čárky u&nbsp;doplňku závisí na jeho rozvití. Není‑li doplněk 
rozvit, čárku nepíšeme. Rozvitý doplněk naopak čárkou oddělujeme, 
a&nbsp;to z&nbsp;obou stran, pokračuje‑li věta i&nbsp;za doplňkem. 
Doplněk může být vyjádřen:</p>
<ol type="a">
<li>příčestím: <em>Dojat tleskal bravurnímu výkonu hlavního 
představitele. Zaujat slavnostní ceremonií, ani nepostřehl, kdo se do 
sálu vplížil zadním vchodem. Nostalgicky okouzlen koloniální minulostí 
své země, líčil hrdinské skutky svých předků</em>,</li>
<li>přídavným jménem: <em>Nezlomený stanul po letech opět v&nbsp;čele 
vojska. Nestarají se, bohorovní ve své pýše a&nbsp;bohatství, 
o&nbsp;problémy třetího světa. Každou sobotu, zmučená každodenní dřinou,
 prospala celé dopoledne</em>,</li>
<li>přechodníkem či přechodníkovou konstrukcí: <em>Zoufaje mohl jsem 
donekonečna, a&nbsp;přesto marně vysvětlovat, jak jsem se tu ocitl. Sedě
 vzpřímeně a&nbsp;hrdě, odpovídal obžalovaný na palbu otázek. Celá léta 
jsem vytrvale naslouchal skřípotu svého nástroje, nedbaje nadávek mého 
nehudebního otce</em>.</li>
</ol>
<p>Tzv.&nbsp;volný doplněk obvykle bývá vyjádřen podstatnými jmény ve 
4.&nbsp;nebo v&nbsp;1.&nbsp;pádě a&nbsp;vždy se odděluje čárkami: <em>Zodpovídá její otázky, ruce v&nbsp;klíně, nohy v&nbsp;černých botách u&nbsp;sebe, kabelku u&nbsp;nohou.</em></p>
<h2 id="nadpis1_21"><a id="ref_id_18_13"></a>Přístavek</h2>
<p>Přístavek je větný člen (nikoli věta), jehož podstatou je to, že jiným způsobem označuje totéž co větný člen předchozí (<em>Žije v&nbsp;moravské metropoli, v&nbsp;Brně. Auto jelo pomalu, asi 30&nbsp;kilometrů za hodinu</em>). Základem přístavkového spojení bývá nejčastěji podstatné jméno. Následující výklad je proto zaměřen na tento typ přístavku.</p>
<p>Pokud za přístavkem následuje závorka, je třeba zvážit, zda se text 
v&nbsp;závorce váže k&nbsp;přístavku, jenž mu předchází&nbsp;–⁠⁠⁠ pak 
píšeme čárku až po závorce: <em>Kráska v&nbsp;nesnázích, další film Jana
 Hřebejka (a&nbsp;zároveň jeden z&nbsp;nejzajímavějších filmů roku 
2006), získal pozornost kritiky.</em> V&nbsp;opačném případě musíme čárku napsat před závorkou: <em>Do&nbsp;soutěže
 o&nbsp;nejlepší projekt se přihlásila Universal, s.&nbsp;r.&nbsp;o., 
(s&nbsp;projektem Správná volba), Gradgroup, a.&nbsp;s., 
(s&nbsp;projektem Necouvneme) a&nbsp;další. ABC&nbsp;Personal 
Management, a.&nbsp;s., (dále jen „ABC“) prohlašuje…</em></p>
<p>Rozdíl mezi přístavkem a&nbsp;tzv.&nbsp;několikanásobným větným 
členem je následující: několikanásobné větné členy jsou spojeny 
přiřazováním (vztahem koordinace), nejde u&nbsp;nich o&nbsp;vztah 
totožnosti (nepojmenovávají touž skutečnost, viz výše). Několikanásobné 
mohou být všechny větné členy včetně přísudku 
(např.&nbsp;několikanásobný podmět: <em>Otec a&nbsp;matka šli do lesa</em>, několikanásobný přísudek: <em>Otec křičel a&nbsp;hřímal nad žákovskou knížkou</em>).</p>
<p>Podle významu je možné přístavek dělit například na zařazující 
a&nbsp;hodnotící (náleží sem podtyp přístavek shrnující), dále přístavek
 konkretizující (náleží sem podtyp přístavek výčtový) a&nbsp;přístavek 
vysvětlující.</p>
<h3 id="nadpis1_22"><a id="ref_id_18_13_1"></a>Zařazující a&nbsp;hodnotící přístavek</h3>
<p>Zařazující a&nbsp;hodnotící přístavek jistým způsobem řadí 
předcházející jméno do určité třídy a&nbsp;dodává mu odstín hodnocení: <em>Šér Chán, nejobávanější tvor džungle, Mauglího nenáviděl</em> (=&nbsp;Šér Chán byl nejobávanější).</p>
<h3 id="nadpis1_23"><a id="ref_id_18_13_1_1"></a>Shrnující přístavek (uvozený výrazy <em>zkrátka, prostě, jednoduše</em> apod.)</h3>
<p>Shrnující přístavek je podtypem zařazujícího a&nbsp;hodnotícího přístavku a&nbsp;nezřídka bývá uvozen výrazy typu <em>zkrátka, prostě, jednoduše</em> atd.: <em>Toho
 tygra se báli medvědi, vlci, opice, zkrátka všechna zvířata. 
Na&nbsp;náměstí se přihnali muži, ženy, děti, prostě celé městečko. 
Koláč paní Miluše si oblíbili tlustí i&nbsp;hubení, zkrátka všichni 
sousedé.</em></p>
<h3 id="nadpis1_24"><a id="ref_id_18_13_2"></a>Konkretizující přístavek (<em>Adam Petránek, ředitel; PhDr.&nbsp;Eva Nová, CSc.; Alfa, a.&nbsp;s.</em>; názvy kapitol apod.)</h3>
<p>Konkretizující přístavek upřesňuje předcházející spojení; na rozdíl 
od prvního typu přístavku (tj.&nbsp;zařazujícího a&nbsp;hodnotícího) 
nemá odstín hodnocení: <em>Mauglího výhra, porážka Šér Chána, ulehčila život nejen zvířatům, ale i&nbsp;vesničanům</em> (=&nbsp;Mauglího výhra byla porážka Šér Chána).</p>
<p>Jako konkretizující přístavek chápeme především:</p>
<ol type="a">
<li>zpřesňující spojení následující po podstatném jménu,</li>
<li>funkce, tituly,</li>
<li>označení typu právnické osoby a&nbsp;jejich zkratky,</li>
<li>názvy kapitol,</li>
<li>ostatní&nbsp;–⁠⁠⁠ zvláštní případy.</li>
</ol>
<p>&nbsp;&nbsp;</p>
<ol type="a">
<li>
<p>Je‑li přístavkem konkretizující (zpřesňující) spojení, které následuje za vlastním jménem, oddělujeme přístavek čárkami: <em>Karel Lesný, výherce nového automobilu, nemá řidičský průkaz</em>. Ve&nbsp;zvláštních případech jsou však možné dva způsoby psaní, např.&nbsp;<em>Moje děti(,) Jindřich a&nbsp;Eva Bartáčkovi(,) jsou nejhodnější z&nbsp;celé školy</em>
 (viz níže). V&nbsp;určitých případech, zejména u&nbsp;značně rozvitých 
větných úseků, je možné hodnotit zpřesňující spojení buď jako přístavek 
a&nbsp;psát čárku z&nbsp;obou stran, nebo jako několikanásobný větný 
člen. V&nbsp;takovém případě užijeme čárku jen před daným spojením: <em>Budovu navrhl přerovský rodák, žák významného architekta Otto Wagnera(,) Jakob Gartner a&nbsp;tato budova je zachována dodnes.</em></p>
</li>
<li>
<p>V&nbsp;případě přístavků označujících určité funkce nebo tituly jsou pravidla pro interpunkci stejná jako v&nbsp;bodě&nbsp;a).</p>
<p>Jestliže za jménem následuje upřesnění funkce dotyčné osoby (pořadí jméno&nbsp;–⁠⁠⁠ funkce), čárku píšeme z&nbsp;obou stran: <em>Fridrich Haller, nový předseda dozorčí rady, oznámil, že nikomu plat nezvýší.</em></p>
<p>Jestliže je funkce uvedena před jménem, čárku nepíšeme: <em>Generální ředitel Kryšpín Urbánek podepsal smlouvu. Hlavní redaktor nového týdeníku Ignác Vovesný na tuto skutečnost upozornil.</em></p>
<p>Spojení titulu a&nbsp;jména, které po něm následuje, je chápáno jako těsné, čárku mezi nimi nepíšeme (<em>MUDr.&nbsp;Karel Oravec, Ing.&nbsp;Josef Mrtvý</em>), titul psaný za jménem (viz&nbsp;<a href="https://prirucka.ujc.cas.cz/?ref=151&amp;id=782">Zkratky titulů a&nbsp;hodností</a> a&nbsp;<a href="https://prirucka.ujc.cas.cz/?ref=151&amp;id=783">Pořadí titulů</a>) však oddělujeme čárkou z&nbsp;obou stran: <em>Ing.&nbsp;Petr
 Novák, MBA, dosáhl v&nbsp;naší firmě mnoha úspěchů. PhDr.&nbsp;Uršula 
Rečková, CSc., dr.&nbsp;h.&nbsp;c., vstoupila do probíhající diskuse 
s&nbsp;neobvyklou poznámkou.</em></p>
</li>
<li>
<p>Označení typu právnické osoby a&nbsp;jejich zkratky, jako jsou např.&nbsp;<em>s.&nbsp;r.&nbsp;o., spol. s&nbsp;r.&nbsp;o.</em> (společnost s&nbsp;ručením omezeným), <em>o.&nbsp;p.&nbsp;s.</em> (obecně prospěšná společnost), <em>a.&nbsp;s.</em> (akciová společnost), <em>v.&nbsp;o.&nbsp;s.</em> (veřejná obchodní společnost), také chápeme jako přístavková spojení, proto je ve větě oddělujeme čárkou z&nbsp;obou stran. <em>Linie, a.&nbsp;s., vás zbaví nadbytečných kilogramů</em> (viz&nbsp;též&nbsp;<a href="https://prirucka.ujc.cas.cz/?ref=151&amp;id=780">Zkratky čistě grafické (<em>p.</em>, <em>mil.</em>, <em>mld.</em>, <em>s. r. o.</em>, <em>tzn.</em>, <em>fa</em>)</a>). Je‑li však daná společnost v&nbsp;obchodním rejstříku zapsána chybně (např.&nbsp;<em>Alfa a.&nbsp;s.</em>),
 pak se v&nbsp;praxi&nbsp;často vyžaduje, aby byl chybný zápis dodržen 
v&nbsp;dokumentech, které jsou nějak administrativně či právně závazné. 
Není‑li v&nbsp;obchodním rejstříku zapsána čárka před zkratkou, ve větné
 souvislosti pak čárka nepatří ani za tuto zkratku, např.&nbsp;*<em>Akci pořádá Alfa a.&nbsp;s. za mediální podpory regionálního tisku.</em></p>
</li>
<li>
<p>Rovněž názvy kapitol chápeme jako přístavky: <em>viz&nbsp;15.&nbsp;kapitola, Ironie na jevišti, a&nbsp;16.&nbsp;kapitola, Ironie ve filmu.</em></p>
</li>
<li>
<p>Zvláštním případem konkretizujícího přístavku je spojení typu <em>my děti</em>. Pokud napíšeme <em>My&nbsp;děti jsme tam chodívaly</em>,
 vnímáme v&nbsp;tomto spojení obě složky jako stejně závažné. Pokud 
chápeme druhou složku jako významově závažnější, oddělíme ji čárkou 
z&nbsp;obou stran: <em>My, děti, jsme je přemluvily</em>; v&nbsp;mluvené
 řeči bude tento způsob vyjádření navíc podpořen pauzou. Obě řešení jsou
 přípustná, lze však říci, že čím rozvitější je přístavková část, tím 
obvyklejší bude její oddělení čárkami, např.&nbsp;<em>My(,) níže podepsaní účastníci(,) protestujeme proti výsledku schůze.</em></p>
</li>
</ol>
<h4 id="nadpis1_25"><a id="ref_id_18_13_2_1"></a>Výčtový přístavek (uvozený výrazy <em>například, zejména, mimo jiné, tedy, tj.</em>&nbsp;apod.)</h4>
<p>Výčtový přístavek je podtypem přístavku konkretizujícího: <em>Všechna zvířata, opice, vlci i&nbsp;medvědi, tančila té noci s&nbsp;Mauglím tanec vítězství.</em></p>
<p>Do&nbsp;tohoto typu přístavku patří výčty příkladů, složek atp. Přístavky dokládající příklady jsou uvozeny výrazy <em>například, jako, zvláště, zejména, mimo jiné, tj., tedy</em>. Např.&nbsp;<em>Některé knihy, například Kniha džunglí, Dobrodružství Toma Sawyera&nbsp;aj., jež jsme v&nbsp;mládí četli, se nám líbí dodnes.</em> Čárku před spojkou uvozující výčet však nepíšeme v&nbsp;případě, pokud jsou spojkou (např.&nbsp;<em>jako</em>)
 uvedeny nevětné příklady a&nbsp;nelze je vynechat, aniž by zároveň 
význam věty zůstal stejný&nbsp;–⁠⁠⁠ jde o&nbsp;nezbytnou součást 
sdělení, bez ní by věta dávala jiný smysl. Např.&nbsp;<em>Filmy jako Rambo, Terminátor, Vetřelec v&nbsp;malých dětech budí strach</em> (=&nbsp;filmy takového typu, jaké byly jmenovány). Kdybychom spojení po spojce <em>jako</em> vypustili, věta by zněla <em>Filmy v&nbsp;malých dětech budí strach</em> a&nbsp;to by znamenalo něco jiného (=&nbsp;všechny filmy). O&nbsp;psaní čárky před spojkou <em>jako</em> viz&nbsp;<a href="https://prirucka.ujc.cas.cz/?ref=151&amp;id=154">Psaní čárky před spojkami <em>jako</em>, <em>než</em></a>.</p>
<h3 id="nadpis1_26"><a id="ref_id_18_13_4"></a>Vysvětlující přístavek (uvozený výrazy <em>tj., tzv., totiž, tedy, a&nbsp;to</em> apod.)</h3>
<p>Vysvětlující přístavek podává upřesňující informace, vysvětluje důležité okolnosti: <em>Mauglí nedosáhl svého vítězství, totiž přemožení Šér Chána, bez pomoci přátel.</em> Případně tento typ přístavku udává přesný či jiný název předcházejícího jména: <em>Otokar Zach prodává dvě své největší firmy, a&nbsp;to Omeko a&nbsp;Jox, svému bývalému konkurentovi</em>. Tyto přístavky jsou často uvozeny spojeními <em>tj.</em> (<em>to jest</em>), <em>tzv.</em>&nbsp;(<em>tak zvaný</em>), <em>totiž, tedy, a&nbsp;to</em>: <em>Maska čarodějnice, totiž babiččino negližé, přinesla Karolínce první cenu v&nbsp;soutěži masek.</em> Nemusí však být uvozeny vůbec: <em>Vzala si ho bez lásky, z&nbsp;hamižnosti.</em> O&nbsp;dalších konstrukcích s&nbsp;<em>a&nbsp;to</em> viz&nbsp;<a href="#ref_id_18_11_1">bod&nbsp;11.1</a>.</p>
<h2 id="nadpis1_27"><a id="ref_id_18_14"></a>Vsuvka</h2>
<p>Vsuvkou obvykle chápeme celek, který s&nbsp;danou větou významově 
souvisí jen velmi volně, není začleněn do gramatické stavby věty, do níž
 je vložen (není jejím větným členem), a&nbsp;proto je zpravidla oddělen
 čárkami z&nbsp;obou stran. Vsuvku je možné&nbsp;–⁠⁠⁠ často dokonce 
vhodnější&nbsp;–⁠⁠⁠ oddělovat pomlčkami: <em>Manželství je, to mi věř, 
choulostivá záležitost. Prostě mu to, jak se říká, vyšlo. A&nbsp;taková 
úleva, řekl bych, stojí i&nbsp;za nějakou tu modřinu. Náš generál si 
s&nbsp;tím, tuším, neláme hlavu. Ekonomické důsledky vyplývají, stručně 
řečeno, ze špatné obchodní strategie. Nezapomněla jsi, doufám, nic? 
Rozhodnutí Krajského soudu v&nbsp;Praze je, podotýkám, zcela 
bezprecedentní. Byl nadmíru spokojen&nbsp;–⁠⁠⁠ aby nebyl, když se mu teď
 tak náramně dařilo&nbsp;–⁠⁠⁠ a&nbsp;ve tváři se mu zračil pocit 
zadostiučinění. To&nbsp;je&nbsp;–⁠⁠⁠ na mou duši&nbsp;–⁠⁠⁠ první lež, 
kterou jsem od tebe slyšel. Vzal si s&nbsp;sebou&nbsp;–⁠⁠⁠ já 
nevím&nbsp;–⁠⁠⁠ dva tři kousky a&nbsp;dost</em> (v&nbsp;mluveném projevu).</p>
<p>Z&nbsp;příkladů je zřejmé, že vsuvky mohou být v&nbsp;různé míře 
ustálené a&nbsp;že rovněž různě ovlivňují rytmické členění věty, proto 
ani pravidlo o&nbsp;oddělování čárkou nelze chápat jako striktní, 
u&nbsp;některých typů lze od psaní čárky upustit. Patrně bychom volili 
spíše psaní s&nbsp;čárkou např.&nbsp;u&nbsp;vsuvky <em>já nevím</em>, 
která si zřetelně zachovává větnou povahu a&nbsp;od zbytku věty bude 
i&nbsp;v&nbsp;řeči oddělena pauzou, ale u&nbsp;ustálenějšího 
jednoslovného <em>tuším</em> bude zřejmě vyšší tolerance k&nbsp;psaní s&nbsp;čárkami i&nbsp;bez nich (viz&nbsp;též&nbsp;<a href="#ref_id_18_15">bod&nbsp;15</a>).</p>
<h2 id="nadpis1_28"><a id="ref_id_18_15"></a>Výrazy s&nbsp;oslabenou větnou platností (<em>prosím, mimochodem, bohužel, naštěstí, naneštěstí, samozřejmě, upřímně řečeno</em> apod.)</h2>
<p>Některé výrazy mají větnou platnost značně oslabenou, proto je podle 
PČP můžeme oddělit čárkou v&nbsp;případě, chápeme‑li informaci, kterou 
ony výrazy nesou, pouze jako doplňující či volně související. Zároveň 
tím naznačujeme důraz nebo pauzu. Varianta bez čárky však v&nbsp;mnoha 
případech rozhodně není chybná (viz níže). Jde například o&nbsp;některé 
vsuvky a&nbsp;modální částice. Tyto vsuvky (<em>prosím, celkem vzato, upřímně řečeno, bohužel, mimochodem</em> apod.) si sice&nbsp;mohou uchovat&nbsp;větnou platnost, ale není třeba je od okolního textu oddělovat čárkami: <em>Pošlete
 nám(,) prosím(,) všechny potřebné údaje. Je&nbsp;to(,) celkem vzato(,) 
věc nemilá. Nepůjdu tam(,) upřímně řečeno(,) ani za milion. 
Ve&nbsp;vašem případě(,) naštěstí(,) není kam spěchat. Ač&nbsp;je mi to 
velmi líto, zítra odpoledne(,) bohužel(,) přijít nemohu. Mimochodem(,) 
měli zavřeno.</em></p>
<p>U&nbsp;dalších modálních částic, jako jsou <em>samozřejmě, hlavně, jistě, možná, škoda</em>, je vedlejší věta závislá na výrazu s&nbsp;oslabenou větnou platností, psaní čárky je možné, obvykle však čárku nepíšeme: <em>Možná že přijde. Hlavně že se neukázal. Jistě že / jistěže ano. Ovšem že / ovšemže tam šel.</em> <em>Hlavně když to víš. Samozřejmě že je nutné být doma. Samozřejmě že ne. Škoda že se to nedověděl dřív.</em></p>
<p>Věty závislé na výrazu s&nbsp;oslabenou větnou platností jsou 
přechodovým jevem mezi jednoduchou větou a&nbsp;souvětím. Proto jim 
věnujeme samostatné výklady zde i&nbsp;v&nbsp;kap.&nbsp;<a href="https://prirucka.ujc.cas.cz/?ref=151&amp;id=150">Psaní čárky v&nbsp;souvětí</a>.</p>
<p>Stojí‑li modální částice na začátku věty a&nbsp;po ní následuje příklonka, čárka se po modální částici nepíše, např.&nbsp;<em>Bohužel jsem neměl čas. Možná jsi to nevěděl. Samozřejmě mu to dal.</em></p>
<h2 id="nadpis1_29"><a id="ref_id_18_16"></a>Citoslovce a&nbsp;částice (<em>Haló, počkejte! Copak je to vůbec možné? Inu, to ani já nepamatuju.</em>)</h2>
<p>Částice a&nbsp;citoslovce se v&nbsp;našich mluvnicích chápou značně 
nejednotně. Z&nbsp;hlediska interpunkčního je důležité zejména to, že 
citoslovce jsou na rozdíl od částic významově a&nbsp;obsahově 
samostatnější, a&nbsp;proto zpravidla tvoří samostatné neslovesné věty 
(ve školské terminologii takové výpovědi nazýváme větné ekvivalenty), 
z&nbsp;hlediska mluvnického tedy jde o&nbsp;jev na pomezí jednoduché 
věty a&nbsp;souvětí. Citoslovečné věty zpravidla oddělujeme čárkou.</p>
<p>Věty s&nbsp;částicemi: <em>Přišlo jich asi čtyřicet. Petr se na náš 
příjezd bezesporu těšil. Což už není žádné odvolání? Co(ž)pak je to 
vůbec možné? To&nbsp;prší! Ať&nbsp;se vám vše do puntíku splní. Snad se 
jim nic nestalo. Půjdete rovnou za nosem. Je&nbsp;tu pan ředitel? 
Bohužel (tu) není</em>. Ale: <em>Má&nbsp;to někdo štěstí, což? Není tady, bohužel. Uzdraví se, snad.</em></p>
<p>Citoslovce se čárkou neodděluje v&nbsp;případě, že je spojeno s&nbsp;jiným důrazným zvolacím výrazem: <em>Ó&nbsp;kéž bych měl takovou sílu!</em></p>
<p>Čárkou neoddělujeme také citoslovce, které je větným členem: <em>Psy dívenka miluje, dříve než „máma“ a&nbsp;„táta“ říkala „haf“</em> (předmět). <em>My&nbsp;jsme nevyřizovali věci tak hr hr</em> (příslovečné určení způsobu). <em>Jen jsem se otočil a&nbsp;míč frnk a&nbsp;byl pryč</em> (přísudek).</p>
<p>Čárkou oddělujeme citoslovce ve větné platnosti: <em>Haló, počkejte! 
Cink, cink, ozvalo se nedaleko. Inu, to ani já nepamatuju. Sakra, 
nemůžeš dát pozor? Co&nbsp;se tady motáš, probůh? Jak se to sem, 
propánajána, dostalo? Jé, dej mi taky jeden bonbon.</em></p>
<p>Oddělují se též částice a&nbsp;citoslovce s&nbsp;kontaktovou funkcí: <em>Povedlo se mi to, co(ž)? Přespíte u&nbsp;nás, že ano? Položím to napříč, dobře? Ale co(ž), však se mohly stát i&nbsp;horší věci.</em></p>
<h2 id="nadpis1_30"><a id="ref_id_18_17"></a>Čárka ve spojeních s&nbsp;<em>až</em></h2>
<p>Čárku píšeme, je‑li konstrukce s&nbsp;<em>až</em> připojena dodatkově: <em>Dlouho mě nepotkalo nic nepříjemného, až v&nbsp;květnu roku 1984. Žádost byla schválena mnohem později, až v&nbsp;únoru 1992</em> (viz&nbsp;<a href="#ref_id_18_11">bod&nbsp;11</a>).</p>
<p>Čárku též píšeme, má‑li <em>až</em> význam stupňovací: <em>Byl bledý, až sinalý; jeho nejistý, až mátožný krok dodnes nemohu zapomenout.</em></p>
<p>Čárku nepíšeme u&nbsp;konstrukcí s&nbsp;<em>až</em> ve zdůrazňovací funkci: <em>Vlasy
 jí sahají až na ramena. Milující manžel přinesl Janě snídani až do 
postele. Takový střízlík, a&nbsp;unese až padesát kilo. Teď se napili 
a&nbsp;kávu budou chtít až bůhvíkdy.</em></p>
<p><em>Až</em>&nbsp;může být také&nbsp;součástí předložkového spojení <em>až na&nbsp;</em>s&nbsp;významem ‚kromě‘, které&nbsp;je do věty včleněno buď těsně a&nbsp;píše se bez čárky: <em>Až&nbsp;na jednoho přišli všichni</em>, nebo i&nbsp;volněji a&nbsp;pak se odděluje čárkou. Volnější připojení členu s&nbsp;<em>až</em> je zpravidla signalizováno postavením za větným členem, z&nbsp;něhož se činí výjimka: <em>Přišli všichni(,) až na Šárku. Všichni(,) až na Vedrala(,) se novým podmínkám přizpůsobili dokonale.</em></p>
<p>Čárku lze psát, vyjadřuje‑li spojení s&nbsp;<em>až</em> následek děje: <em>Křičel(,) až do ochraptění. Nepolevil(,) až do úplného vyčerpání.</em></p>
<h2 id="nadpis1_31"><a id="ref_id_18_18"></a>Čárka ve spojeních s&nbsp;<em>od&nbsp;… přes&nbsp;… (až) do/k/po</em></h2>
<p>Spojení větných členů předložkami <em>od&nbsp;… přes&nbsp;… (až) do/k/po</em>
 naznačuje určitou logickou souvislost či posloupnost větných členů, 
které uvádí do vztahu. Tato souvislost či posloupnost může být založena 
na mnoha různých faktorech, např.&nbsp;na prostorových vztazích 
‚směřování odněkud někam‘: <em>Kráčel s&nbsp;těžkým křížem od fary přes celou vesnici až k&nbsp;božím mukám</em>, na prosté časové následnosti: <em>Pro
 Evropu tato historie představuje cestu od Versailles přes Mnichov 
k&nbsp;Jaltě, Postupimi a&nbsp;k&nbsp;Helsinkám; dusno v&nbsp;pondělí 
vydrželo od rána přes oběd až do pozdního odpoledne</em>, na společenské hierarchii: <em>Potravinové
 dary byly přidělovány v&nbsp;hierarchické linii od nomenklatury přes 
revoluční gardy k&nbsp;uvědomělému členstvu strany</em> apod. Uvedená spojení chápeme jako postupně rozvíjející, proto mezi jednotlivými členy nepíšeme čárky.</p>
<p>Čárkou lze oddělit celé spojení s&nbsp;<em>od&nbsp;… přes&nbsp;… (až) do/k/po</em>,
 jestliže je chápeme jen jako volně vložené nebo dodatečně připojené. 
Podmínkou volného vložení či dodatkového připojení je, že i&nbsp;bez 
spojení s&nbsp;<em>od&nbsp;… přes&nbsp;… (až) do/k/po</em> musí být věta
 mluvnicky úplná, tzn.&nbsp;že by mohla stát i&nbsp;sama o&nbsp;sobě. 
Je‑li spojení do věty vloženo, oddělujeme je zpravidla čárkami 
z&nbsp;obou stran, zřetelněji se tím naznačí větná stavba: <em>Samozřejmě i&nbsp;pití, od mléka přes džusy až po víno a&nbsp;destiláty, byl dostatek</em> (=&nbsp;např.&nbsp;mléko, džusy, víno…). <em>Do&nbsp;krásných
 sálů, od Rudolfina přes klášter sv.&nbsp;Anežky České po Španělský sál 
Pražského hradu, jsou situovány všechny koncerty</em> (=&nbsp;např.&nbsp;do Rudolfina, kláštera sv.&nbsp;Anežky…). <em>Musíme
 dnes čelit řadě problémů, od těch politických přes ekonomické až po 
sociální. Jeho zájmy se rozbíhaly mnoha směry, od historie přes práva až
 k&nbsp;umění a&nbsp;filozofii.</em></p>
<h2 id="nadpis1_32"><a id="ref_id_18_20"></a>Výrazy, které se čárkou neoddělují</h2>
<p>Podle PČP se čárkou neoddělují členy ustálených spojení, např.&nbsp;<em>rukama
 nohama, křížem krážem, hlava nehlava, zuby nehty, hory doly, daleko 
široko, v&nbsp;zimě v&nbsp;létě, jakž takž, jakýs takýs, čím dál tím 
víc, chtěj nechtěj</em>.</p>
<p>Bez čárky píšeme vyjádření s&nbsp;významem přibližnosti, v&nbsp;nichž jsou obsaženy dvě číslovky: <em>do konce zbývaly dvě tři vteřiny, pořád ho doprovázelo sedm osm chlapů</em>. Čárkou neoddělujeme též nesouřadná příslovečná určení stejného druhu: <em>letos v&nbsp;zimě, vlevo nahoře</em>&nbsp;apod.</p>
<p>Čárka se nepíše mezi údaji o&nbsp;místě a&nbsp;času v&nbsp;datech: <em>V&nbsp;Praze 5.&nbsp;května 2013, Praha 5.&nbsp;5. 2013</em> (viz&nbsp;též&nbsp;<a href="https://prirucka.ujc.cas.cz/?ref=151&amp;id=810">Kalendářní datum a&nbsp;místo původu</a>). Čárku nepíšeme za závěrečným pozdravem v&nbsp;dopise či e‑mailu: <em>S&nbsp;pozdravem | Jan Pravda</em> (viz&nbsp;<a href="https://prirucka.ujc.cas.cz/?ref=151&amp;id=850">Oslovení a&nbsp;závěrečný pozdrav</a>).</p>
	<a href="javascript:" onclick='bref_baleni("bref1", 151); return false' class="screen">Skrýt zobrazený výklad</a>
	<p></p><div class="print"><hr></div></div>







</div>





</div>


<p></p><div id="footer" class="mensi">
<div class="centrovane">
	©&nbsp;2008–2021 <a href="mailto:poradna@ujc.cas.cz?subject=Internetova%20jazykova%20prirucka">Jazyková poradna ÚJČ AV ČR</a>
	<span class="screen">&nbsp;&nbsp;&nbsp;<a href="https://prirucka.ujc.cas.cz/?id=_legal">Právní upozornění</a>
	&nbsp;&nbsp;&nbsp;<a href="https://prirucka.ujc.cas.cz/?id=_cite"><b>Jak citovat</b></a></span>
	&nbsp;&nbsp;&nbsp;Provozuje: <a href="https://nlp.fi.muni.cz/">Centrum zpracování přirozeného jazyka FI MU</a>
	</div>
<p></p><div class="printlegal">








<h2>Právní upozornění<span class="printlegal">: </span></h2>

<p>Veškeré informace prezentované na tomto serveru jsou autorským dílem ve
smyslu autorského zákona. Nositelem autorských práv k&nbsp;těmto stránkám je
ÚJČ AV ČR, v.&nbsp;v.&nbsp;i. Jakékoliv kopírování informací zde uvedených
je možné pouze se souhlasem autora. </p>
<p>ÚJČ AV ČR, v.&nbsp;v.&nbsp;i., nenese žádnou zodpovědnost za případné
škody vzniklé použitím informací prezentovaných na tomto serveru. ÚJČ AV ČR,
v.&nbsp;v.&nbsp;i., si zároveň vyhrazuje právo měnit či upravovat poskytnuté
informace bez předchozího upozornění.</p>




</div>
<div id="lindatloga" class="centrovane">
<a href="https://lindat.mff.cuni.cz/">
	<img src="particle_response_soubory/LINDAT-from-pdf.png" style="height:30px" alt="LINDAT/CLARIN"></a>&nbsp;&nbsp;&nbsp;
<a href="https://www.msmt.cz/">
	<img src="particle_response_soubory/MSMT-logo.png" style="height:30px" alt="Ministerstvo školství, mládeže a tělovýchovy ČR"></a>
</div>
</div>

</div></body></html>